# Document de referència del sistema Cairn (v.1.0)
<p></p>

**Cairn** està sota una llicència [CC-BY-SA 4.0](https://creativecommons.org/licenses/by-sa/4.0/).

Consulta el [repositori](https://github.com/yochaigal/cairn) o descarrega el joc original en altres [formats](https://drive.google.com/drive/u/0/folders/1dNGoSErZRApJr6R7mI3BAOhfkr4SOpPm) (incloent-hi Word, Affinity, Google Docs, etc.).

**Cairn** és un joc d'aventures per a un moderador (el **Guardià**) i almenys una jugadora, que actua com una aventurera indestructible que explora un bosc ombrívol i misteriós ple de gent estranya, tresors ocults i monstruositats indescriptibles.

## Taula de continguts
- [A grans trets](#a-grans-trets)
- [Principis del guardià](#principis-del-guardià)
- [Principis de les jugadores](#principis-de-les-jugadores)
- [Creació del personatge](#creació-del-personatge)
- [Equip](#llistat-dequip-preus-en-monedes-dor)
- [Regles](#regles)
- [Bestiari](#bestiari)
- [100 Encanteris](#100-encanteris)
- [Resum de regles](#resum-de-regles)


## A grans trets

**Cairn** es va escriure conforme la següent filosofia de disseny:

### Neutralitat
El paper del **Guardià** consisteix a descriure les regles, situacions, **Personatges no Jugadors (PNJ)** i la història de manera clara, mentre actua com un àrbitre imparcial.

### Sense classes
Els **Personatges Jugadors (PJ)** no veuen limitat el rol o les habilitats per una classe. Per contra, la seva especialitat es determina per l’experiència i l’equip.

### Mortal
Els personatges poden ser poderosos, però continuen sent vulnerables al dany de tota mena. La mort és sempre a tocar, però mai passa sense previ avís o per pur atzar.

### Primer la ficció
La dificultat d’un obstacle o les conseqüències d’una acció no es defineixen sempre pel resultat d’una tirada dels daus. Ans al contrari, l’èxit o el fracàs es decideix a partir del diàleg del Guardià amb les jugadores i els efectes que es donen al món de joc.

### Avanç dels personatges
Els personatges evolucionen mentre exploren el món, obtenint noves habilitats i destreses que els ajuden a superar els obstacles i els perills que se’ls presenten.

### Eleccions de les jugadores
Les jugadores sempre han de comprendre les raons que hi ha darrere de les decisions que han pres i per tant, cal compartir sovint la informació sobre els riscos potencials.

### Principis
El joc ofereix unes directrius, tant pel Guardià com per a les jugadores, que fomenten una experiència de joc específica, definida pel pensament crític, l’exploració i la narrativa emergent.

### Objectius compartits
Les jugadores cooperen entre si per implicar-se en l’ambientació compartida, els objectius dels personatges i els reptes del grup. Per tant, acostumen a treballar juntes com un equip, per assolir un objectiu comú.

[Tornar a la taula de continguts](#taula-de-continguts)
<p></p>

## Principis del Guardià
### Informació
- Proporciona informació rellevant sobre el món de joc mentre els personatges l’exploren.
- Les jugadores no necessiten tirar els daus per conèixer la seva situació.
- Quan les jugadores et preguntin, respon de manera útil i directa.
- Contesta amb sinceritat a les jugadores, descrivint la situació constantment i fent saber que poden continuar fent preguntes.

### Dificultat
- Aquest joc està centrat en el context i el realisme, en comptes dels números i les mecàniques.
- Si les jugadores volen fer alguna cosa simplement impossible, cap tirada els permetrà fer-ho.
- Quan sigui creïble tant el que la jugadora descriu com la forma en què aprofita la situació, llavors deixa que passi.
- Les **tirades de salvació** cobreixen moltes situacions indefinides i sol ser tot el que es necessita per bregar amb les situacions de risc.

### Preparació
- El món del joc és orgànic, mal·leable i aleatori. S’intueix, però de vegades fa girs inesperats.
- Per desenvolupar les situacions que enfronten els personatges fes servir taules aleatòries i generadors d’idees en comptes de crear històries o arguments predefinits.
- Els **Personatges No Jugadors (PNJ)** sempre recorden el que diuen i fan els **Personatges Jugadors (PJ)** i com afecten el món de joc.
- Els **Personatges No Jugadors (PNJ)** no volen morir. Inclou a cada personalitat la seva motivació i voluntat de viure.

### Focus narratiu
- El que importa és l'experiència de joc emergent, no els atributs o les habilitats del personatge.
- Ofereix a les jugadores trobar-se amb instructors d'armes o missions personals que facilitin la millora i especialització del seu personatge.
- Para atenció a les necessitats i desitjos de les jugadores, i després situa en el seu camí oportunitats realistes.
- Un coltell a la gola et matarà, independentment del preu de la teva armadura i del teu impressionant entrenament.

### Perill
- En el món de joc, els personatges jugadors corren un veritable risc de patiment i mort.
- Avisa les jugadores quan es presenti un perill seriós. Com més perillós sigui, més evident serà
- Posa trampes a la vista i deixa que les jugadores es prenguin el seu temps per trobar-hi una solució.
- Ofereix a les jugadores oportunitats per resoldre problemes i interactuar amb el món.

### Tresor
- El **tresor** és específic del lloc on es troba i explica la seva pròpia història.
- És molt valuós, gairebé sempre voluminós i rarament útil, més enllà del seu valor i fama.
- Les relíquies no són **tresors**, tot i que són útils i interessants.
- Utilitza el **tresor** com un esquer perquè els personatges visitin llocs exòtics regits per enemics terribles.

### Poder de decisió
- Quan la situació s’estanqui, ofereix a les jugadores una opció interessant que les obligui a prendre una decisió.
- Quan les intencions de les jugadores no siguin clares utilitza preguntes amb respostes binàries: “Aleshores, A o B?”.
- Participeu tots en aquest mètode de conversa per mantenir el joc en moviment.
- Assegura’t que les accions dels **Personatges Jugadors (PJ)** deixen empremta al món.

### Dau del destí
- De tant en tant cal un element d'aleatorietat a la partida (per exemple: determinar el clima, conèixer un personatge únic, etc.).
- En aquestes situacions, fes una tirada amb 1d6. Un resultat de 4 o més sol afavorir les jugadores.
- Un resultat de 3 o menys sol significar mala sort per als **Personatges Jugadors (PJ)** i els seus aliats.

[Tornar a la taula de continguts](#taula-de-continguts)
<p></p>

## Principis de les jugadores

### Sigueu propositives
- Els **atributs** i les **tirades de salvació** no defineixen el personatge. Aquests valors només són eines.
- No us pregunteu només què faria el personatge a cada situació, pregunteu-vos també què és el que cada una faria.
- Utilitzeu la vostra intuïció, objectes i contactes de manera creativa.

### Treball en equip
- Busqueu sempre el consens amb les altres abans de tirar endavant.
- Cal buscar un acord clar sobre els objectius i límits del grup, respectant-se les unes a les altres i aconseguint més coses juntes que per separat.

### Exploració
- Fer preguntes i escoltar els detalls és més útil que les estadístiques, els objectes o les habilitats que tingueu.
- Confieu en les descripcions del Guardià, però no defugiu la cerca d’obtenció de més informació.
- No hi ha una única via correcta per tirar endavant.

### Interactuant amb Personatges no Jugadors
- Tracteu els **PNJ** com si fossin persones reals i confieu en la vostra curiositat com a jugadores per obtenir informació i resoldre problemes.
- Aviat descobrireu que la majoria són interessants i voldran parlamentar abans que reaccionar amb violència.

### Precaució
- La lluita és una elecció i poques vegades sàvia. Pondereu sempre si la violència és la millor manera d’assolir els objectius.
- Procureu comptar amb tot l’avantatge possible i retireu-vos quan les coses semblin desfavorables.

### Planificació
- Penseu en maneres d’evitar obstacles, mitjançant missions de reconeixement, de subterfugi o de recerca d’informació.
- Investigueu una mica i pregunteu sobre els objectius.

### Sigueu ambicioses
- Establiu objectius i utilitzeu tots els mitjans al vostre abast per avançar.
- No doneu res per fet. Guanyeu-vos la vostra reputació.
- Mantingueu les coses en moviment i jugueu per descobrir què passa.

[Tornar a la taula de continguts](#taula-de-continguts)
<p></p>

## Creació del personatge

#### Nom, rerefons i trets
Primer, tria (a l'atzar o no) el **nom** i el **rerefons** del vostre personatge a la [taula](#nom-i-rerefons-d20) respectiva. El rerefons d’un personatge ens parla sobre els seus coneixements i habilitats potencials.

Després, realitza tirades per definir encara més el teu personatge (aparença, veu, peculiaritats, creences, reputació, etc.) a les taules de [trets del personatge](#trets-del-personatge-d10).

Finalment, realitza una tirada per determinar la seva edat (2d20+10).

#### Puntuacions d'atribut
Els **personatges jugadors (PJ)** es defineixen per tres atributs:
**Força (FOR)**, **Destresa (DES)** i **Voluntat (VOL)**. Quan es crea un **PJ**, la jugadora ha de tirar 3d6 en ordre per a cada atribut del personatge i després es poden intercanviar dos dels resultats.

<details markdown="block">
<summary>
Desplega per veure l'exemple
</summary>
*Ines tira per **FOR** del seu personatge, obtenint 2, 4, i 6 als daus, el que fa un total de **12**. Les dues tirades d'atributs següents donen com a resultat un **9** per a **DES** i un **13** per a **VOL**. Ella decideix canviar el **12** i el **9**, per un personatge amb 9 de **FOR**, 12 de **DES** i 13 de **VOL**.*
</details>

#### Protecció contra cops
Tira 1d6 per determinar la **Protecció contra cops (PC)** inicial del teu **PJ**, que reflecteix la capacitat per evitar danys en combat. El valor de **PC** no indica la salut o la fortalesa del personatge; ni és un atribut que es perdi durant molt de temps (consulta **Curació**). Si un atac redueix el valor de **PC** d'un PJ exactament a zero, cal fer una tirada a la taula de [cicatrius](#cicatrius-1).

#### Inventari
Els personatges tenen un total de 10 espais d'inventari: una motxilla amb sis espais, un espai a cada mà i dos espais per a la part superior del cos (com el cinturó, el pit o el cap). A més, la motxilla també pot servir de sac de dormir d'emergència, però només si se’n buida tot el seu contingut.

La majoria dels objectes ocupen un espai i els objectes petits es poden agrupar perquè n’ocupin un. Els espais són abstractes i es poden reorganitzar d'una altra manera segons el criteri del **Guardià**.

Els objectes **voluminosos** ocupen dos espais i cal fer-los servir amb les dues mans o són difícils de portar. Qualsevol persona que tingui tots els espais de l'inventari ocupats se li redueix l'atribut **PC** a zero.

Un **PJ** no pot traginar més objectes dels que permet el seu inventari. Els carros (que s'han de tirar amb les dues mans), els cavalls o les mules poden augmentar l'inventari. **Els jornalers** també es poden pagar per portar equip.

#### Equip inicial
Tots els **PJ** comencen amb:

- Racions per a tres dies (un espai).
- Una torxa (un espai).
- 3d6 monedes d'or.

Realitza diverses tirades a les taules d'**equip inicial** per determinar l'armadura, armes, eines i altres equips del teu **PJ**. Tria tan sols un objecte per cada resultat. Si s'indica, tira 1d100 a la taula [**llibre d'encanteris**](#llibre-de-encanteris-d100) (o llença 2d10, usant un dau per a les unitats i l'altre per a les desenes).

Consulta la **llista d'equip** per veure els valors relacionats amb l'armadura, dany i espais. De vegades, els objectes petits es poden agrupar perquè ocupin un mateix espai.

Si vols un **PJ** més semblant a les classes tradicionals, consulta la llista de [**classes predeterminades**](#classes-predeterminades).

<p></p>

## Nom i rerefons (d20)

#### Noms femenins

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Agune | 6 | Drelil | 11 | Lirann | 16 | Sybil |
| 2 | Beatrice | 7 | Elgile | 12 | Lirathil | 17 | Theune |
| 3 | Breagan | 8 | Esme | 13 | Lisabeth | 18 | Wenain |
| 4 | Bronwyn | 9 | Griya | 14 | Moralil | 19 | Ygwal |
| 5 | Cannora | 10 | Henaine | 15 | Morgwen | 20 | Yslen |


#### Noms masculins

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Arwel | 6 | Breglor | 11 | Grinwit | 16 | Melnax |
| 2 | Bevan | 7 | Canhoreal | 12 | Gruwid | 17 | Orthax |
| 3 | Boroth | 8 | Emrys | 13 | Gruwth | 18 | Triunein |
| 4 | Borrid | 9 | Ethex | 14 | Gwestin | 19 | Wenlan |
| 5 | Breagle | 10 | Gringle | 15 | Mannog | 20 | Yirmeor |

#### Cognoms

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Abernathy | 6 | Crumwaller | 11 | Harper | 16 | Swinney |
| 2 | Addercap | 7 | Dunswallow | 12 | Loomer | 17 | Thatcher |
| 3 | Burl | 8 | Getri | 13 | Malksmilk| 18 | Tolmen |
| 4 | Candlewick | 9 | Glass | 14 | Smythe | 19 | Weaver |
| 5 | Cormick | 10 | Harkness | 15 | Sunderman| 20 | Wolder |

#### Rerefons

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Alquimista | 6 | Clergue | 11 | Explorador | 16 | Lladre |
| 2 | Artista | 7 | Comerciant | 12 | Ferrer | 17 | Mag |
| 3 | Caçador | 8 | Contrabandista | 13 | Fuster | 18 | Mercenari |
| 4 | Carnisser | 9 | Criminal | 14 | Herborista | 19 | Miner |
| 5 | Carterista | 10 | Enterrador | 15 | Jugador | 20 | Servent |

<p></p>

## Trets del personatge (d10)

#### Físic

| | | | |
| ---: | ---------- | ---: | ---------- |
| 1 | Atlètic | 6 | Gegantí |
| 2 | Baix | 7 | Gros |
| 3 | Cepat | 8 | Llarguerut |
| 4 | Escanyolit | 9 | Musculós |
| 5 | Escultural | 10 | Robust |

#### Pell

| | | | |
| ---: | ---------- | ---: | ---------- |
| 1 | Amb faves | 6 | Marca de naixement |
| 2 | Bronzejada | 7 | Marques de verola |
| 3 | Endurida | 8 | Rosàcia |
| 4 | Fofa | 9 | Suau |
| 5 | Fosca | 10 | Tatuada |

#### Cabell

| | | | |
| ---: | ---------- | ---: | ---------- |
| 1 | Abundant | 6 | Escàs |
| 2 | Arrissat | 7 | Greixós |
| 3 | Brut | 8 | Llarg |
| 4 | Calb | 9 | Ondulat |
| 5 | Encrespat | 10 | Trenat |

#### Rostre

| | | | |
| ---: | ---------- | ---: | ---------- |
| 1 | Allargat | 6 | Esmolat |
| 2 | Cisellat | 7 | Pàl·lid |
| 3 | Com de rata | 8 | Perfecte |
| 4 | Demacrat | 9 | Quadrat |
| 5 | Desfigurat | 10 | Xuclat |

#### Veu

| | | | |
| ---: | ---------- | ---: | ---------- |
| 1 | Clara | 6 | Monòtona |
| 2 | Directe | 7 | Profunda |
| 3 | Enigmàtica | 8 | Ressonant |
| 4 | Estrident | 9 | Tartamuda |
| 5 | Formal | 10 | Xiuxiuejant |

#### Vestimenta

| | | | |
| ---: | ---------- | ---: | ---------- |
| 1 | Antiga | 6 | Esparracada |
| 2 | Bruta | 7 | Exòtica |
| 3 | Elegant | 8 | Pestilent |
| 4 | Enfangada | 9 | Tronada |
| 5 | Ensangonada | 10 | Uniforme |

#### Virtut

| | | | |
| ---: | ---------- | ---: | ---------- |
| 1 | Ambiciós | 6 | Prudent |
| 2 | Disciplinat | 7 | Serè |
| 3 | Honorable | 8 | Sociable |
| 4 | Humil | 9 | Tolerant |
| 5 | Misericordiós | 10 | Valent |

#### Vici

| | | | |
| ---: | ---------- | ---: | ---------- |
| 1 | Agressiu | 6 | Mandrós |
| 2 | Amargat | 7 | Mentider |
| 3 | Cobdiciós | 8 | Nerviós |
| 4 | Covard | 9 | Vanitós |
| 5 | Groller | 10 | Venjatiu |

#### Reputació

| | | | |
| ---: | ---------- | ---: | ---------- |
| 1 | Ambiciós | 6 | Pallús |
| 2 | Divertit | 7 | Perillós |
| 3 | Excèntric | 8 | Repulsiu |
| 4 | Gandul | 9 | Respectat |
| 5 | Honest | 10 | Savi |

#### Desgràcia

| | | | |
| ---: | ---------- | ---: | ---------- |
| 1 | Abandonat | 6 | Desheretat |
| 2 | Addicte | 7 | Estafat |
| 3 | Condemnat | 8 | Exiliat |
| 4 | Degradat | 9 | Maleït |
| 5 | Desacreditat | 10 | Xantatge |

<p></p>

## Equip inicial (d20)

#### Armadura

| | | | |
| :---: | :--------: | :-------: | :---: |
| 1-3 | 4-14 | 15-19 | 20 |
| Cap | Brigantina | Cota de malles | Armadura completa |

#### Cascos i escuts

| | | | |
| :---------------: | :----: | :----: | :-------------: |
| 1-13 | 14-16 | 17-19 | 20 |
| Cap | Casc | Escut | Casc i escut |

#### Armes

| | | | |
| :-------------------: | :--------------: | :----------------------: | :----------------------------: |
| 1-5 | 6-14 | 15-19 | 20 |
| Daga, garrot, bàcul | Espasa, maça, destral | Arc llarg, ballesta, fona | Alabarda, martell de guerra, destral de guerra |

#### Equip per a expedicions

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Amulet contra els esperits | 6 | Carretó (+4 espais, voluminós) | 11 | Pal (3 metres) | 16 | Rossinyols |
| 2 | Antitoxina | 7 | Corda (8 metres) | 12 | Pic | 17 | Sac gran |
| 3 | Baló per bussejar | 8 | Ganxo d’escalada | 13 | Planta d’acònit | 18 | Trampa gran |
| 4 | Cadena (3 metres) | 9 | Manilles | 14 | Politja | 19 | Ullera llarga vista |
| 5 | Caixa d’esca | 10 | Oli per cremar | 15 | Repel·lent | 20 | Vareta de saurí |

#### Eines

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Canya de pescar | 6 | Greix | 11 | Obriülls | 16 | Rellotge de sorra |
| 2 | Cisell | 7 | Guix | 12 | Olla per cuinar | 17 | Segellador |
| 3 | Claus | 8 | Llima de metall | 13 | Pala | 18 | Serra |
| 4 | Cola | 9 | Manxa | 14 | Palanca | 19 | Trepant manual |
| 5 | Galleda | 10 | Martell | 15 | Pinces | 20 | Xarxa |

#### Faramalla

| | | | | | | | |
| ---: | :--------- | ---: | :--------- | ---: | :--------- | ---: | :--------- |
| 1 | Ampolla | 6 | Encens | 11 | Joies falses | 16 | Perfum |
| 2 | Bales de vidre | 7 | Esponja | 12 | Lupa | 17 | Ploma i tinta |
| 3 | Banya | 8 | Instrument musical | 13 | Maquillatge | 18 | Pot de quitrà |
| 4 | Campaneta | 9 | Joc de cartes | 14 | Mirall | 19 | Sabó |
| 5 | Cordill | 10 | Joc de daus | 15 | Paquet de sal | 20 | Xiulet |

#### Objectes addicionals (fes una tirada a la taula indicada)

| | | | |
| :--------------: | :----------------: | :-------------: | :-------: |
| 1-5 | 6-13 | 14-17 | 18-20 |
| Eina o Faramalla | Equip per a expedicions | Arma o armadura | Llibre d'encanteris |

<p></p>

#### Llibre d'encanteris (d100)
|  |  |  |  |  |  |  |  |
| ---: | :--------- | ---: | :--------- | ---: | :--------- | ---: | :--------- |
| 1 | Adherir | 26 | Detectar màgia | 51 | Gelificar-se | 76 | Ordre |
| 2 | Adormir | 27 | Disfressa | 52 | Giny | 77 | Pacificar |
| 3 | Aire líquid | 28 | Eixam | 53 | Guarir ferides | 78 | Paret elemental |
| 4 | Albirar | 29 | Elasticitat | 54 | Hipnotitzar | 79 | Pispar |
| 5 | Alçar morts | 30 | Emmascarar | 55 | Identificar el propietari | 80 | Portal |
| 6 | Àncora | 31 | Empènyer i estirar | 56 | Il·luminar | 81 | Presó Astral |
| 7 | Antropomorfitza | 32 | Encís | 57 | Il·lusió auditiva | 82 | Pressa |
| 8 | Apertura | 33 | Ensordir | 58 | Il·lusió visual | 83 | Recer |
| 9 | Atenuar màgia | 34 | Ensumar | 59 | Imatge mirall | 84 | Repel·lir |
| 10 | Atrapamàgia | 35 | Entre miralls | 60 | Intercanvi de cossos | 85 | Salt |
| 11 | Atraure | 36 | Escalada d’aranya | 61 | Intercanviar | 86 | Sentir |
| 12 | Bales de vidre | 37 | Escoltar xiuxiueigs | 62 | Llegir la ment | 87 | Sufocar |
| 13 | Bengala | 38 | Esculpir | 63 | Lligam invisible | 88 | Tallagespa |
| 14 | Brollador | 39 | Escut | 64 | lliscadís | 89 | Telecinesi |
| 15 | Canvi de gravetat | 40 | Esfera nocturna | 65 | Mansió | 90 | Telepatia |
| 16 | Cobdícia | 41 | Espectacle | 66 | Marca de mag | 91 | Teleportar |
| 17 | Comprendre | 42 | Espiritisme | 67 | Mascarada | 92 | Teranyina |
| 18 | Con d’escuma | 43 | Evolució | 68 | Matollar | 93 | Terratrèmol |
| 19 | Control del temps | 44 | Flor d’esquer | 69 | Minvar | 94 | Toc gelat |
| 20 | Controlar el clima | 45 | Flotar | 70 | Núvol de boira | 95 | Tres mans |
| 21 | Controlar plantes | 46 | Fòbia | 71 | Objecte animat | 96 | Ull arcà |
| 22 | Convocar ídol | 47 | Forma bèstia | 72 | Objectivar | 97 | Ventrilòquia |
| 23 | Cubisme | 48 | Fossa | 73 | Odi | 98 | Visió |
| 24 | Desmuntar | 49 | Frenesí | 74 | Ofuscar | 99 | Visió de raigs X |
| 25 | Desplaçar | 50 | Fumarel·la | 75 | Ordenar | 100 | Visió veritable |

[Tornar a la taula de continguts](#taula-de-continguts)
<p></p>

## Llistat d'equip (preus en monedes d'or)

#### Armadura

| | |
| -------------------------------------------------------------- | :---: |
| Escut (+1 Armadura) | 10 |
| Casc (+1 Armadura) | 10 |
| Gambesó (+1 Armadura) | 15 |
| Brigantina (Armadura 1, voluminosa) | 20 |
| Cota de malles (Armadura 2, voluminosa) | 40 |
| Armadura completa (Armadura 3, voluminosa) | 60 |

#### Armes

| | |
| -------------------------------------------------------------- | :---: |
| Daga, garrot, falç, bàcul, etc. (d6 danys) | 5 |
| Llança, espasa, maça, destral, maial, etc. (d8 de dany) | 10 |
| Alabarda, martell de guerra, espasa llarga, etc. (d10 de dany, voluminós) | 20 |
| Fona (d4 dany) | 5 |
| Arc (d6 dany, voluminós) | 20 |
| Ballesta (d8 de dany, voluminosa) | 30 |

#### Equip i eines

| | | | |
| :-------- | :----: | :-------- | :----: |
| Aigua beneïda | 25 | Maquillatge | 10 |
| Bales de vidre | 5 | Martell | 5 |
| Baló per bussejar | 5 | Mirall | 5 |
| Bossa impermeable | 5 | Mula (+6 espais, lenta) | 30 |
| Botes amb grampons | 5 | Obriülls | 10 |
| Cadena (3 metres) | 10 | Oli per cremar | 10 |
| Canya de pescar | 10 | Olla per cuinar | 10 |
| Carretó (+4 espais, voluminós) | 30 | Pal (3 metres) | 5 |
| Carro (+8 espais, lent) | 200 | Pala | 5 |
| Cavall (+4 espais) | 75 | Palanca | 10 |
| Cisell | 5 | Pic | 10 |
| Cola | 5 | Pica | 1 |
| Corda (8 metres) | 5 | Planta d’acònit | 10 |
| Corn | 10 | Ploma i tinta | 10 |
| Encens | 10 | Politja | 10 |
| Escala (voluminosa, 3 metres) | 10 | Pot de quitrà | 10 |
| Espai | 40 | Racions per tres dies | 10 |
| Esponja gran | 5 | Rellotge de sorra | 50 |
| Galleda | 5 | Rossinyols | 25 |
| Ganxo d'escalada | 25 | Sabó | 1 |
| Greix | 10 | Sac | 5 |
| Guix | 1 | Sac de dormir | 5 |
| Llanterna i oli | 10 | Serra | 5 |
| Llibre | 50 | Tenda (per 2 persones, voluminosa) | 20 |
| Llima de metall | 5 | Torxa | 1 |
| Lupa | 10 | Trampa gran | 20 |
| Manilles | 10 | Trepant manual | 10 |
| Manxa | 10 | Xarxa | 10 |

[Tornar a la taula de continguts](#taula-de-continguts)
<p></p>

## Inventaris de classes predeterminades

#### Cavaller

| |
| -------------------------------- |
| Espasa llarga (d10, voluminós) |
| Cota de malles (Armadura 2, voluminosos) |
| Casc (+1 Armadura) |
| Capa amb emblema heràldic |
| Manilles |
| Corda fina |

#### Clergue

| |
| -------------------------------- |
| Martell de guerra (d10, voluminós) |
| Cota de malles (Armadura 2, voluminosa) |
| Guantellets (+1 Armadura) |
| Espasa purificadora (d6) |
| Símbol Sagrat (Protegeix un cop al dia) |
| Capa de l'Ordre |

#### Elf

| |
| -------------------------------- |
| Espasa elegant (d8) |
| Arc recorbat (d8) |
| Roba daurada (Armadura 1) |
| Llibre d'encanteris (*Encisar* o *Detectar màgia*) |
| Flauta d'or |
| Baló per bussejar |

#### Explorador

| |
| -------------------------------- |
| Arc llarg (d8, voluminós) |
| Destral (d6) |
| Armadura de cuir (Armadura 1) |
| Trampa gran |
| Gos &#124; 2 PC, 12 DES, mossegada (d6) |
| Corn ensordidor |

#### Frare

| |
| -------------------------------- |
| Ceptre (d6) |
| Robes enganyoses (Armadura +1) |
| Encenser i aigua beneïda |
| Gerra d'hidromel |
| Cançoner popular |
| Carreta (+4 espais, voluminosa) |

#### Guerrer

| |
| -------------------------------- |
| Visarma (d10, voluminós) |
| Simitarra (d8) |
| Espasa curta (d6) |
| Espasa curta (d6) |
| Bossa de tabac i pipa |
| Joc de daus |

#### Lladre

| |
| -------------------------------- |
| Dues dagues (d6+d6) |
| Gipó de cuir amb caputxa (Armadura 1) |
| Rossinyols |
| Obriülls |
| Ganxo d'escalada |
| Llima de metall |

#### Mag

| |
| -------------------------------- |
| Bàcul elidor (d8, voluminós) |
| Daga (d6) |
| Llibre d'encanteris (encanteri aleatori) |
| Llibre d'encanteris (encanteri aleatori) |
| Roba esquitxada (butxaques amagades) |
| Espavilabous (x2, consulta **Relíquies**) |

#### Nan

| |
| -------------------------------- |
| Arrel espinosa (d6) |
| Pitral de pinyes (Armadura 1) |
| Paleta (eina) |
| Pot amb formigues del bosc |
| Bolet verinós |
| Trepant manual |

#### Saurí

| |
| -------------------------------- |
| Falç (d6) |
| Gipó de retalls (+1 Armadura) |
| Vareta de saurí |
| Pedra ocular (encanteri *Sentir* si es posa en aigua dolça) |
| Mapa desgastat |
| Ullera llarga vista |


[Tornar a la taula de continguts](#taula-de-continguts)
<p></p>

## Regles
### Atributs
Segons la situació, per decidir el resultat d'una acció, es farà servir un dels tres **atributs** següents (consulta **Tirades de salvació** més endavant).

**Força (FOR)**: es fa servir per a les **tirades de salvació** que requereixen força física, com ara aixecar un rasclet, doblegar barrots, resistir un verí, etc.

**Destresa (DES)**: es fa servir per a les **tirades de salvació** que requereixen aplom, velocitat i reflexos com esquivar, escalar, esmunyir-se, mantenir l'equilibri, etc.

**Voluntat (VOL)**: es fa servir per a les **tirades de salvació** per persuadir, enganyar, interrogar, intimidar, encisar, provocar, manipular encanteris, etc.

### Tirades de salvació
Una **tirada de salvació** serveix per evitar els resultats adversos de les decisions preses i les situacions arriscades on es materialitzen. El **PJ** tira 1d20 i es compara amb la puntuació d'un **atribut** adient. Quan el resultat és igual o inferior a l'atribut, se supera amb èxit la situació. En cas contrari, es fracassa. Un resultat de *"1"* és sempre un èxit, mentre que un *"20"* sempre és un fracàs.

<details markdown="block">
<summary>
Desplega per veure l'exemple
</summary>
*La Bea es troba amb un grup de goblins fortament armat que fan guàrdia davant l'entrada d'un túnel. La jugadora que porta el PJ, traça acuradament un pla, ja que la seva **DES** és 13, creu que esmunyir-se amb sigil entre els guàrdies serà la millor opció. Tira un d20 i el resultat és 10: un èxit!*

</details>

### Curació
Descansar un moment i beure aigua recupera els **PC** perduts, però deixa el grup exposat. La pèrdua d'atributs (consulta **dany crític**) normalment es recuperen amb el descans d'una setmana a cura d'un sanador, o mitjançant el servei d'una altra persona competent en aquests menesters. Alguns d'aquests serveis són gratuïts mentre la curació per màgia i per altres mitjans acostuma a comportar un cost.

### Esgotament i fatiga
Un **PJ** amb la condició **esgotat**, adquirida per no satisfer les seves necessitats bàsiques (com menjar o descansar), no pot recuperar els seus **PC** ni els punts dels **atributs**. Per cada dia (després del primer) que el personatge mantingui la condició d'**esgotat**, s'afegeix una **fatiga** al seu inventari. Cada **fatiga** ocupa un espai, i romandrà allà fins que el **PJ** pugui descansar en un lloc segur tota una nit, després de tot això recuperarà *tots* els espais ocupats.

Els **PJ** també poden adquirir **fatiga** per **llançar encanteris**, o per esdeveniments que passin a la ficció.

### Armadura
Per calcular el dany primer resta el valor de l'**armadura** de l'objectiu a la tirada. Els escuts i altres proteccions proporcionen una bonificació a la defensa (per exemple +1 Armadura), però només quan l'objecte s'està empunyant (o es porta posat en cas de proteccions). El valor màxim per **armadura** és 3.

Els escuts, guantellets i cascs poden proveir beneficis addicionals d'acord amb com són usats.

### Reaccions
Quan la *reacció* dels **PNJ** que es troben amb el grup no és òbvia, el **Guardià** pot tirar 2d6 i consultar la taula següent:

| | | | | |
| :-----: | :--: | :-----: | :--: | :--: |
| 2 | 3-5 | 6-8 | 9-11 | 12 |
| Hostil | Prudent | Curiós | Amable | Servicial |

### Moral
Els enemics han de superar una **tirada de salvació** de **VOL** per no fugir quan pateixen la seva primera baixa i n'hauran de superar una altra quan el seu nombre es redueixi a la meitat. Alguns grups poden utilitzar la **VOL** del seu líder en lloc de la seva. Els enemics solitaris han de superar una **tirada de salvació** de **VOL** quan els seus **PC** queden reduïts a zero. Els **PJ** no es veuen afectats per regles de moral.

### Jornalers
Els **PJ** poden contractar **jornalers** perquè els donin suport durant una expedició. Per crear un jornaler, tira 3d6 en ordre per calcular cada atribut, després 1d6 de **PC**, dona-li una arma senzilla (1d6) i després fes servir les taules de la secció [**Creació del personatge**](#creació-del-personatge) per acabar de dibuixar el **PNJ**. Els **jornalers** tenen un sou d'entre 1 i 3 mo per dia, o se'ls pot pagar amb una part del tresor que obtingui el grup.

### Riquesa i tresor
La moneda més comuna és la d'or (mo), que és igual a 10 monedes de plata (mp) i 100 monedes de coure (mc).

El tresor és molt valuós, generalment voluminós i rarament útil més enllà del seu valor. Pot ser un esquer per encaminar als personatges a llocs exòtics, sovint dominats per terribles enemics.

Els llogarets, fortaleses i ports, comercien en funció de la raresa i el valor local de l'article o mercaderia.

## Màgia
Els **Llibres d'encanteris** contenen un sol encanteri i ocupen un espai. No es poden copiar ni crear, sinó que s'obtenen de llocs com ara tombes, masmorres i mansions.

Els llibres d'encanteris de vegades mostren propietats o limitacions inusuals, com ara produir una olor desagradable o sobrenatural quan s'obren, posseir una intel·ligència innata o ser llegibles només quan se sostenen a la llum de la lluna.

Els llibres d'encanteris atrauran l'atenció dels qui busquen el poder arcà que contenen, i és perillós exhibir-los obertament.

Els **pergamins** són similars als Llibres d'encanteris, però:

- No ocupen un espai a l'inventari
- No causen **fatiga**.
- Desapareixen després del seu ús.

### Llançar encanteris
Per llançar un encanteri s'ha de sostenir el Llibre d'encanteris amb les dues mans i llegir-ne el contingut en veu alta. Després cal afegir una **fatiga** en un espai de l'inventari. Si es disposa de temps i tranquil·litat, el **PJ** pot *millorar* l'efecte de l'encanteri (per exemple: afectant múltiples objectius, augmentant-ne el poder, etc.) sense cap cost addicional. Si el **PJ** està **esgotat** o en perill, el **Guardià** pot demanar que el **PJ** realitzi una **tirada de salvació** de **VOL** per evitar qualsevol efecte advers en llançar l'encanteri. Les conseqüències de fallar han de ser similars a l'efecte previst i poden afegir **Fatiga** addicional, destruir el Llibre d'encanteris o causar lesions i fins i tot la mort.

### Relíquies
Les **relíquies** són objectes imbuïts amb un encanteri o poder màgic. No causaran **fatiga**. Les relíquies tenen un ús limitat i un temps de recàrrega predeterminat. Alguns exemples són:

**Minvamel**, 3 càrregues. Un anell rovellat que encongeix el portador a 15 cm d'alçada. Recàrrega: col·locar en una tassa de gelea reial de la mida d'un didal.

**Amic del falconer**, 1 càrrega. Una vareta amb forma de virot que conté l'encanteri *Pressa*. Recàrrega: disparar la vareta amb una ballesta i recupera-la.

**Bàcul elidor**, 1 càrrega. Aquesta vara ennegrida desactiva temporalment tota la màgia en un radi de 15 metres. Recàrrega: exposar-la a la llum de la lluna plena.

**Espavilabous**, 1 ús. Qui es mengi aquest bolet de motes verdes perd una **fatiga**, però després ha de superar una **tirada de salvació** de **VOL** per evitar les seves propietats addictives. Una tirada fallida deixa el personatge **esgotat** i incapaç de concentrar-se fins que mengi un altre *espavilabous*, que tan sols alleuja temporalment l'addicció sense cap altre efecte.

## Combat

### Rondes
Aquest és un joc on normalment no es porta un control estricte del temps. En un combat o situació en què pugui ser útil, es fan servir rondes per saber quan passa cada cosa. Una **ronda** equival aproximadament a 10 segons i es divideix en torns.

### Accions
Al seu torn, un personatge es pot moure fins a 12 metres i realitzar una única acció, que pot consistir a: llançar un encanteri, atacar, fer un segon moviment o alguna altra acció que tingui sentit.

A cada ronda, els **PJ** declaren el que fan abans de llençar els daus. Si un personatge intenta alguna cosa arriscada, el Guardià demanarà fer una **tirada de salvació** a les jugadores o **PNJ** com correspongui.

### Torns
El Guardià indicarà quines seran les accions més probables dels PNJ o monstres. Al començament del combat, cada **PJ** ha de superar una **tirada de salvació** de **DES** per actuar abans que els seus oponents.

<details markdown="block">
<summary>
Desplega per veure l'exemple
</summary>
*La Bea s'ha ficat accidentalment als terrenys d'un enorme Trol dels boscos. Per actuar abans que el Trol, realitza una **tirada de salvació** de **DES**. Falla, així que el Trol ataca primer...*
</details>

### Atac i dany
L'atacant llença el dau associat a la seva arma i resta l'armadura de l'objectiu, el resultat obtingut es resta a l'atribut **PC** de l'oponent. Els atacs sense armes sempre fan 1d4 de dany.

<details markdown="block">
<summary>
Desplega per veure l'exemple
</summary>
*El trol dels boscos rugeix, brandant el seu garrot cap a la Bea, que té 5 a **PC**. El garrot fa 1d10 de dany, el **Guardià** tira i obté un resultat de 4. Resta 1 a causa de l'armadura de cuir de la Bea, deixant-la amb **PC** a 2.*
</details>

### Múltiples atacants
Si l'objectiu de diversos atacants és el mateix, llença tots els daus de dany alhora i queda't amb el resultat més alt.

### Modificadors d'atac
Si es combat des d'una posició precària (com a través d'una cobertura o amb les mans lligades), l'atac queda en **desavantatge** i l'atacant ha de tirar 1d4 de dany independentment de quin dau de dany utilitzi normalment.

Si es lluita des d'una posició de superioritat (com contra un enemic indefens o gràcies a una maniobra audaç), l'atac és amb **avantatge** i permet a l'atacant tirar 1d12 de dany en lloc del seu dau normal.

### Atac amb dues armes
Si ataques amb dues armes alhora, llença ambdós daus de dany i queda't amb el resultat més alt.

### Esclat
Els atacs amb la qualitat **Esclat** afecten tots els objectius a l'àrea indicada, llençant el dany per separat per a cada personatge afectat. La qualitat **Esclat** engloba des d'una explosió fins a l'impacte d'un meteorit. Si no saps quants objectius es veuen afectats per l'ona expansiva, tira el dau de dany relacionat per trobar la resposta.

### Dany crític
El dany que sobra després de reduir l'atribut **PC** d'un objectiu a zero es resta a l'atribut **FOR** d'aquest. Després, l'objectiu ha de superar una **tirada de salvació** de **FOR** per evitar el **dany crític**. A més, alguns enemics tindran habilitats o efectes especials que s'activen quan el seu objectiu falla una **tirada de salvació** davant dany crític.

Un **PJ** que pateixi **dany crític** no podrà fer res més que arrossegar-se afeblit i intentar aferrar-se a la vida. Si se li proporciona ajuda i descans, s'estabilitzarà. Si no rep tractaments, morirà en una hora.

### Perdre punts d'atribut
Si l'atribut **FOR** d'un **PJ** es redueix a zero, aquest mor. Si l'atribut **DES** es redueix a zero, queda paralitzat. Si l'atribut **VOL** es redueix a zero, resta delirant.
La pèrdua completa de **DES** i **VOL** fa que el personatge no pugui actuar fins que es recuperi mitjançant un descans perllongat o per mitjans extraordinaris.

### Cicatrius
Quan el dany redueix *exactament* a *zero* l'atribut **PC** d'un personatge, potser aquest patirà un canvi permanent. Veure la taula [cicatrius](#cicatrius-1).

### Inconsciència i mort
Quan un personatge mor, la jugadora és lliure de crear un nou personatge o agafar el control d'un jornaler. El nou personatge s'incorpora immediatament al grup adaptant la ficció per així reduir el temps de no joc a la jugadora.

### Destacaments
Els grups grans de combatents similars que lluiten junts es tracten com un únic **Destacament**. Quan un **Destacament** rep **dany crític**, queda derrotat o significativament debilitat. Quan arriba a 0 en l'atribut **FOR**, és destruït.

Els individus que ataquin a **destacaments** ho faran amb **desavantatge** (excloent el dany per **esclat**).
Els **destacaments** que ataquin a individus ho faran amb **avantatge** i causaran dany per **esclat**.

### Retirada
Per fugir d'una situació nefasta caldrà tenir èxit en una **tirada de salvació** de **DES**. També caldrà un lloc segur on fugir.

### Cicatrius
Quan un atac redueixi l'atribut **PC** d'un personatge *exactament* a *zero*, es veurà especialment afectat. Busca el resultat a la taula següent en funció del dany total rebut (la reducció per l'armadura no es té en compte):


| | |
| :---: | :---------- |
| 1 | **Cicatriu permanent**: tira 1d6 &#124; 1: Coll, 2: Mans, 3: Ull, 4: Pit, 5: Cames, 6: Orella &#124; Després, tira 1d6, si el resultat és més gran que l'atribut PC màxim actual, aleshores aquest nou valor el substitueix en endavant. |
| 2 | **Cop atordidor**: quedes desorientat i commocionat. Descriu com recuperes la concentració. Després, tira 1d6, si el resultat és més gran que l'atribut **PC** màxim actual, aleshores aquest nou valor el substitueix en endavant. |
| 3 | **Abatut**: t'han llançat volant pels aires i has aterrat de cara sense alè. Estàs **esgotat** fins que descansis unes hores. Després, tira 1d6 i afegeix el resultat obtingut al teu atribut **PC** màxim. |
| 4 | **Fractura**: tira 1d6 &#124; 1-2: Cama, 3-4: Braç, 5: Costella, 6: Crani. &#124; Un cop recuperat, tira 2d6, si el resultat total és més gran que l'atribut PC màxim actual, aleshores aquest nou valor el substitueix en endavant. |
| 5 | **Malalt**: estàs afectat per una infecció fastigosa i incòmoda. Quan la superis, tira 2d6. Si el resultat total és més gran que l'atribut PC màxim actual, aleshores aquest nou valor el substitueix en endavant. |
| 6 | **Ferida al cap que et canvia**: tira 1d6 &#124; 1-2: FOR, 3-4: DES, 5-6: VOL. &#124; Després, tira 3d6, si el resultat és més alt que el valor d'atribut actual, aleshores aquest nou valor el substitueix en endavant. |
| 7 | **Immobilitzat**: amb prou feines pots respirar fins que reps cures serioses i descanses. Després de recuperar-te, tira 3d6, si el resultat és més gran que la teva **DES** màxima actual, aleshores aquest nou valor el substitueix en endavant. |
| 8 | **Sord**: no pots sentir res fins que trobis un remei significatiu. En tot cas, realitza una **tirada de salvació** de **VOL**. Si tens èxit, augmenta 1d4 l'atribut de VOL màxima actual. |
| 9 | **Cervell reestructurat**: el dany ha arrencat una part oculta de la teva psique. Després, tira 3d6, si el resultat és més gran que l'atribut **VOL** màxim actual, aleshores aquest nou valor el substitueix en endavant. |
| 10 | **Esquinçat**: el dany arrenca o deixa inútil una extremitat. El Guardià et dirà quina. Després, fes una **tirada de salvació** de **VOL**. Si la superes, augmenta 1d6 l’atribut de **VOL** màxim. |
| 11 | **Ferida mortal**: estàs **esgotat** i fora de combat. Moriràs en una hora a no ser que et guareixin. Després de la recuperació, tira 2d6. El resultat serà la nova puntuació del teu **PC** màxim. |
| 12 | **Condemnat**: la mort semblava estar a tocar, però d'alguna manera has sobreviscut. Si falles la propera **tirada de salvació** contra un *dany crític*, moriràs horriblement. Si tens èxit, tira 3d6 i si el resultat és més gran que el teu **PC** màxim actual, aleshores aquest nou valor el substitueix en endavant. |

[Tornar a la taula de continguts](#taula-de-continguts)
<p></p>

## Bestiari

**Goblin d'arrel**

**PC** 4, **FOR** 8, **DES** 14, **VOL** 8, llança (1d6)

- Evita el combat a no ser que porti les de guanyar (com anar en grups nombrosos).
- Protegeix a mort els béns robats.
- Aprecia els llibres d'encanteris; sempre està disposat a comerciar.

**Home encaputxat**

**PC** 12, **FOR** 9, **DES** 12, **VOL** 14, bastó de pastor (1d8), un llibre d'encanteris, tria entre: *Encís, Hipnotitzar, Empènyer i estirar, o Escut*.

- Els Vigilants del Bosc, un culte que obté el seu poder de les línies lei, les pedres rúniques i coses semblants.
- Dany crític: absorbeix una part de l'ànima de la víctima (1d4 de dany a la VOL).

**Gos de pedra**

**PC** 12, Armadura 2, **FOR** 14, **DES** 1, **VOL** 8, mossegada (1d10)

- Constructes immòbils utilitzats normalment com a guardians de grans tombes o artefactes.
- No es veu afectat pels mètodes de persuasió mundans, però els encanten els ossos.

**Trol dels boscos**

**PC** 12, **FOR** 15, **DES** 12, **VOL** 7, urpes i mossegada (d8+d8 esclat)

- Pot recuperar els PC perduts gastant una acció.
- Dany crític: comença a créixer molsa i branquetes de les ferides de l'objectiu.

**Elf del gebre**

**PC** 14, Armadura 1, **FOR** 8, **DES** 13, **VOL** 14, daga de caramell (d6), un llibre d'encanteris, tria entre: *Adormir, Teleportar, Detectar màgia*.)

- Bell, amoral i longeu.
- Resistent a la majoria de les formes de màgia.

**Boggart**

**PC** 3, **FOR** 4, **DES** 17, **VOL** 13

- Un bromista salvatge i pelut que es complau a ser una molèstia menor.
- Aprecia les relíquies i les bagatel·les brillants per sobre de tot, però no està disposat a canviar-les per monedes.
- Els boggarts tenen noms que descriuen la seva veritable naturalesa. Saber el seu veritable nom permet controlar el Boggart.

### Crear monstres
Fes servir la plantilla següent per crear qualsevol *monstre* o **PNJ** més sofisticat:

**Nom**

**PC** X, Armadura X, **FOR** X, **DES** X, **VOL** X, Arma (dX, objectes especials, qualitats)

- Descriptor suggeridor de la seva aparença o comportament.
- Una extravagància, tàctica o peculiaritat que faci únic aquest **PNJ**.
- Efecte especial o conseqüència de dany crític.

**Principis generals**

Puntuacions dels **atributs**: 3 és deficient, 6 és feble, 10 està en la mitjana, 14 és digne de menció i 18 és llegendari. Ajusta segons convingui.

- Assigna **PC** 3 a les criatures normals, **PC** 6 a les resistents, i **PC** 10 o més a les amenaces veritablement importants.
- Perquè els monstres i **PNJ** destaquin, doneu-los sabor i estils propis. Les jugadores recordaran més fàcilment un humanoide amb cara de porc buscant la seva ovella desapareguda amb més facilitat que un arquer goblin genèric.
- Fes que el **dany crític** sigui coherent amb el nivell de raresa i amenaça d'un **PNJ** agressiu.
- Recorda que **PC** és **Protecció contra Cops**, no *Punts de Cop*. És una mesura de resiliència, sort i sentit comú, no de salut.

**Conversió des de jocs OSR**

- Per a la majoria de les criatures afegeix 1 a l'atribut **PC** per cada *Dau de Cop*.
- La majoria dels humanoides tenen almenys **PC** 4.
- La **Moral** també es pot utilitzar com a referència.

Alguns consells:
- És bo evitant els atacs? Dona-li més **PC**.
- Absorbeix el dany? Dona-li més Armadura.
- És fort? Dona-li un valor de **FOR** alt.
- És àgil? Dona-li un valor de **DES** alt.
- És carismàtic? Dona-li un valor de **VOL** alt.

Els daus de dany són més o menys els mateixos, encara que els atacs amb armes fan almenys 1d6 de dany.

[Tornar a la taula de continguts](#taula-de-continguts)
<p></p>

## 100 encanteris

| | | |
| :---: | :---: | :-------- |
| 1 | Adherir | Un objecte es cobreix d’un llim extremadament enganxós. |
| 2 | Adormir | Una criatura que pots veure cau en un son lleuger. |
| 3 | Aire líquid | Pots nadar en l’aire que t’envolta. |
| 4 | Albirar | Pots veure a través dels ulls d’una criatura que has tocat avui. |
| 5 | Alçar morts | Un esquelet s’aixeca del terra per servir-te. Són increïblement estúpids i només poden obeir ordres senzilles. |
| 6 | Àncora | Dels teus braços brota un filferro fort, fixant-se a dos punts fins a 30 metres per cada costat. |
| 7 | Antropomorfitza | Un animal adquireix intel·ligència humana o aparença humana durant un dia. |
| 8 | Apertura | Força un pany màgic o mundà proper. |
| 9 | Atenuar màgia | Tots els efectes màgics propers veuen reduïda la seva eficàcia a la meitat. |
| 10 | Atrapamàgia | Un objecte que toques es converteix en l’objectiu de qualsevol encanteri proper. |
| 11 | Atraure | Dos objectes s’atrauen magnèticament entre si es troben a 3 metres. |
| 12 | Bales de vidre | Cada 30 segons se t'omplen les butxaques amb bales de vidre. |
| 13 | Bengala | Es dispara una bola brillant d’energia que dibuixa un rastre de llum al cel, revelant la teva ubicació a un amic o enemic. |
| 14 | Brollador | Apareix una font d’aigua de mar. |
| 15 | Canvi de gravetat | Pots canviar la direcció de la gravetat, però només per a tu mateix. |
| 16 | Cobdícia | Una criatura desenvolupa el desig aclaparador de posseir un objecte visible de la teva elecció. |
| 17 | Comprendre | Per poc temps, domina tots els idiomes. |
| 18 | Con d’escuma | De la teva mà, es llança una escuma densa que recobreix un objectiu. |
| 19 | Control del temps | El pas del temps dins d’una bombolla de 15 metres, disminueix o augmenta un 10% durant 30 segons. |
| 20 | Controlar el clima | Pots modificar el tipus de clima a voluntat, però no el controles de cap altra manera. |
| 21 | Controlar plantes | Les plantes i els arbres propers t’obeeixen i obtenen la capacitat de moure’s a un ritme lent. |
| 22 | Convocar ídol | S’alça de terra una estàtua de pedra tallada de la mida d’una mula. |
| 23 | Cubisme | Una vegada per segon pots convocar o desterrar un cub de terra d'1 metre de costat. Els nous cubs s’han de col·locar a terra o sobre altres cubs. |
| 24 | Desmuntar | Qualsevol de les parts del teu cos es pot separar i tornar a enganxar a voluntat, sense causar dolor ni danys. Encara pots controlar les diferents parts. |
| 25 | Desplaçar | Fa que un objecte sembli estar desplaçat fins a 5 metres de la seva posició real. |
| 26 | Detectar màgia | Pots veure o escoltar aures màgiques properes. |
| 27 | Disfressa | Pots alterar l’aparença d’un personatge a voluntat sempre que segueixi sent humanoide. Els intents de duplicar altres personatges semblaran estranys. |
| 28 | Eixam | Et converteixes en un eixam de corbs, rates o piranyes. Només et poden danyar amb atacs de tipus **esclat**. |
| 29 | Elasticitat | El teu cos es pot estirar fins a 3 metres. |
| 30 | Emmascarar | Una criatura que toques es fa invisible fins que es mou. |
| 31 | Empènyer i estirar | De tu s’estira o s’allunya, un objecte de qualsevol mida amb la força d’un sol home. |
| 32 | Encís | Una criatura que pots veure et tracta com un amic. |
| 33 | Ensordir | Totes les criatures properes resten ensordides. |
| 34 | Ensumar | Pots olorar fins i tot els rastres més dèbils d’olors. |
| 35 | Entre miralls | Un mirall es converteix en una porta d’entrada a un altre mirall al qual us hi heu emmirallat avui. |
| 36 | Escalada d’aranya | Pots escalar superfícies com una aranya. |
| 37 | Escoltar xiuxiueigs | Pots sentir sons febles amb claredat. |
| 38 | Esculpir | El material inanimat es comporta com l’argila a les teves mans. |
| 39 | Escut | Una criatura que toquis estarà protegida d’atacs mundans durant un minut. |
| 40 | Esfera nocturna | Apareix davant vostre una esfera de foscor de 15 metres d’ample que mostra el cel nocturn. |
| 41 | Espectacle | Apareix sota el teu control una il·lusió impressionant de la teva elecció, però clarament falsa. Pot ser de la mida d’un palau amb moviment i so a voluntat. |
| 42 | Espiritisme | L’esperit d’un cadàver proper es manifesta i respon a una pregunta. |
| 43 | Evolució | Una criatura evoluciona ràpidament cap a una versió futura de la seva espècie. |
| 44 | Flor d’esquer | Brota del terra una planta que emana l’olor de la carn en descomposició. |
| 45 | Flotar | Un objecte flota, sense fricció, a 1 metre per sobre de terra. Pot contenir fins a un humanoide. |
| 46 | Fòbia | Una criatura propera s’espanta davant un objecte que triïs. |
| 47 | Forma bèstia | Tu i les teves possessions es transformen en un animal mundà. |
| 48 | Fossa | S’obre a terra una fossa quadrada de 3 metres de costat i 3 metres de profunditat. |
| 49 | Frenesí | Una criatura propera esclata en un atac de violència descontrolada. |
| 50 | Fumarel·la | El teu cos es converteix en un fum viu que pots controlar. |
| 51 | Gelificar-se | Et converteixes en una melmelada viva. |
| 52 | Giny | Apareix davant teu una versió primitiva d’una eina o objecte que has dibuixat i desapareix al cap de poc temps. |
| 53 | Guarir ferides | Un cop al dia, restaura 1d4 a l’atribut **FOR** d’una criatura que toques. |
| 54 | Hipnotitzar | Una criatura entra en estat de trànsit i respondrà sincerament a una pregunta de sí o no que li facis. |
| 55 | Identificar el propietari | Sobre de l’objecte que toques, apareixen lletres amb el nom dels propietaris de l’objecte, si n’hi ha. |
| 56 | Il·luminar | Una llum flotant que es mou amb les teves ordres. |
| 57 | Il·lusió auditiva | Crea sons il·lusoris que semblen provenir de la direcció que tries. |
| 58 | Il·lusió visual | Apareix una il·lusió silenciosa, immòbil, de la mida d’una habitació que escolliu. |
| 59 | Imatge mirall | Apareix un duplicat il·lusori de tu mateix que està sota el teu control. |
| 60 | Intercanvi de cossos | Intercanvies el cos amb una criatura que toques. Si un cos mor, l’altre també mor. |
| 61 | Intercanviar | Dues criatures que pots veure canvien de lloc a l’instant. |
| 62 | Llegir la ment | Pots escoltar els pensaments superficials de les criatures properes. |
| 63 | Lligam invisible | Dos objectes a menys de 3 metres l’un de l’altre no es poden separar més de 3 metres. |
| 64 | lliscadís | Cada superfície en un radi de 10 metres es torna extremadament relliscosa. |
| 65 | Mansió | Apareix durant unes hores una caseta robusta i moblada. Pots permetre i prohibir-hi l’entrada a voluntat. |
| 66 | Marca de mag | El teu dit pot disparar un raig de pintura de color hipercromàtic. Aquesta pintura només la veus tu i la pots veure a qualsevol distància, fins i tot a través d’objectes sòlids. |
| 67 | Mascarada | L’aparença i la veu d’un personatge esdevenen idèntiques a les d’un personatge que toques. |
| 68 | Matollar | De sobte brota un matollar d’arbres i arbustos densos de fins a 15 metres d’ample. |
| 69 | Minvar | Una criatura que toques es redueix a la mida d’un ratolí. |
| 70 | Núvol de boira | Es forma una boira densa al teu voltant. |
| 71 | Objecte animat | Un objecte obeeix les teves ordres com pot. |
| 72 | Objectivar | Et converteixes en qualsevol objecte inanimat entre la mida d’un piano de cua i una poma. |
| 73 | Odi | Una criatura desenvolupa un odi profund cap a una altra criatura o grup, i voldrà destruir-la. |
| 74 | Ofuscar | Una criatura de la teva elecció és incapaç de formar nous records a curt termini mentre duri l’encanteri. |
| 75 | Ordenar | Els objectes inanimats especificats s’ordenen ells mateixos segons les categories que hagis establert. |
| 76 | Ordre | Un objectiu obeeix una única ordre de tres paraules que no li fa cap mal. |
| 77 | Pacificar | Una criatura a prop teu sent aversió a la violència. |
| 78 | Paret elemental | S’alça de terra una paret recta de gel o foc, de 15 metres de llarg i 3 metres d’alçada. |
| 79 | Pispar | Un objecte visible es teleporta a les teves mans. |
| 80 | Portal | S’obre un portal a un pla aleatori. |
| 81 | Presó Astral | Un objecte es congela en el temps i l’espai dins d’una crisàlide de cristall invulnerable. |
| 82 | Pressa | La teva velocitat de moviment es triplica. |
| 83 | Recer | Apareix a terra un cercle platejat de 15 metres de diàmetre. Tria una espècie que no la pugui creuar. |
| 84 | Repel·lir | Dos objectes són fortament repel·lits magnèticament l’un de l’altre a 3 metres. |
| 85 | Salt | Saltes fins a 3 metres d’alçada, un sol cop. |
| 86 | Sentir | Tria un tipus d’objecte (clau, or, fletxa, gerra, etc.). Pots intuir l’exemple més proper. |
| 87 | Sufocar | S’apaga instantàniament la font de qualsevol llum mundana que puguis veure. |
| 88 | Tallagespa | Una fulla giratòria vola a l’alçada del teu pit, netejant qualsevol material vegetal al seu pas. En cas contrari, és inofensiu. |
| 89 | Telecinesi | Pots moure mentalment un objecte de menys de 30 Kg. |
| 90 | Telepatia | Dues criatures poden escoltar els pensaments de l’altre, per molt lluny que estiguin. |
| 91 | Teleportar | Un objecte o persona que pots veure es transporta d’un lloc a un altre en un radi de 15 metres. |
| 92 | Teranyina | Els teus canells disparen teranyines gruixudes. |
| 93 | Terratrèmol | El terra comença a tremolar violentament. Les estructures es poden malmetre o col·lapsar-se. |
| 94 | Toc gelat | Per una superfície tocada s’estén una gruixuda capa de gel de fins a 3 metres de radi. |
| 95 | Tres mans | Guanyes temporalment un braç addicional. |
| 96 | Ull arcà | Pots veure a través d’un globus ocular flotant màgic que vola i obeeix les teves ordres. |
| 97 | Ventrilòquia | Una criatura ha de repetir en veu alta i clara tot el que penses. En cas contrari es queda muda. |
| 98 | Visió | Controles completament el que veu una criatura. |
| 99 | Visió de raigs X | Es pot veure a través de parets, brutícia, roba, etc. |
| 100 | Visió veritable | Es veu a través de totes les il·lusions properes. |

[Tornar a la taula de continguts](#taula-de-continguts)
<p></p>

# Resum de regles

**Accions**

Al seu torn, un personatge es pot moure fins a 12 metres i realitzar una única acció. Les accions poden incloure llançar un encanteri, atacar, fer un segon moviment o altres activitats que tinguin sentit. Les accions, els atacs i els moviments tenen lloc simultàniament. Quan l'ordre dels torns no estigui clar, els **PJ** haurien de fer una **tirada de salvació** de **DES** per veure si actuen abans que els seus enemics.

Per batre's en **retirada** davant d'una situació perillosa, cal tenir èxit en una **tirada de salvació** de **DES**, així com un lloc segur on fugir.

**Atributs**

- **FOR:** Força muscular, potència i resistència.
- **DES:** Esquivar, sigil i reflexos.
- **VOL:** Persuasió, intimidació i màgia.

**Tirades de salvació**

- Tens èxit si treus igual o menys que l'atribut amb un d20.
- Un resultat d'1 sempre és un èxit, un resultat de 20 sempre és un fracàs.

**Protecció contra Cops**

L'atribut **PC** indica la capacitat d'un **PJ** per evitar ser ferit. Aquesta capacitat es perd durant el combat i es recupera després d'uns moments de descans.

**Inventari**

Els **PJ** tenen 10 espais d'inventari: quatre al cos i sis a la motxilla (que pot servir com a sac de dormir si es buida). La majoria dels objectes ocupen un sol espai, però els objectes més petits es poden agrupar i comptarien com un de sol. Els objectes **voluminosos** ocupen dos espais i són incòmodes o difícils de transportar.

Si s'ocupen els 10 espais d'inventari, l'atribut **PC** del **PJ** es redueix a zero. Els **PJ** no poden portar més del que permet el seu inventari, encara que les carretes i els cavalls poden proporcionar més espais.

**Esgotat**

Un personatge **esgotat** no pot recuperar el seu atribut **PC**. Si segueix **esgotat** durant més d'un dia, afegeix una **fatiga** al seu inventari. Cada **fatiga** ocupa un espai, i romandrà ocupat fins que pugui descansar en un lloc segur. Aquest efecte és acumulatiu.

**Curació**

Un moment de descans i un glop d'aigua permet recuperar els PC perduts, però també pot deixar vulnerable el grup. La recuperació de punts d'**atribut** requereix una setmana de descans i l'ajuda d'un sanador expert.

**Llibre d'encanteris**

Els **llibres d'encanteris** contenen un únic encanteri i ocupen un espai a l'inventari. Qualsevol pot llançar un encanteri mentre sostingui un llibre d'encanteris amb les dues mans i en llegeixi el contingut en veu alta. Llançar un encanteri afegeix una **fatiga** a l'inventari del **PJ**.

Si es disposa de temps suficient i un lloc segur, els **PJ** poden millorar un encanteri sense cap cost addicional. Si estan **esgotats** o en perill, pot ser necessària una **tirada de salvació** de **VOL** per evitar males conseqüències.

**Combat**

L'atacant tira el seu dau d'arma i resta l'armadura de l'objectiu al resultat, després resta el resultat obtingut a l'atribut **PC** del seu oponent.

Primer es resta el valor de l'**armadura** de l'objectiu a les tirades de dany, abans de calcular el dany final. Els escuts i altres proteccions proporcionen una bonificació a la defensa (per exemple +1 Armadura), però només si l'objecte s'està empunyant (o es porta posat en el cas de les proteccions).

El valor màxim d'**armadura** és 3.

Els atacs **sense armes** sempre fan 1d4 de dany. Si l'objectiu de **múltiples atacants** és el mateix, tira tots els daus de dany i queda't amb el resultat més alt. Si ataques amb **dues armes** al mateix temps, llença ambdós daus de dany i queda't amb el resultat més alt.

Si un atac és amb **desavantatge**, el dany es redueix a 1d4, independentment de l'arma. Si l'atac és amb **avantatge**, l'atacant fa servir 1d12. Els atacs amb la qualitat **esclat** afecten tots els objectius de l'àrea, per a cadascun es fa per separat la tirada de dany.

**Dany**

Si un atac redueix l'aatribut **PC** d'un personatge exactament a *zero*, la jugadora tira a la taula de [cicatrius](#cicatrius-1).

El dany que sobra després de reduir l'atribut **PC** d'un objectiu a *zero* es resta a l'atribut **FOR** i a continuació s'ha de superar una **tirada de salvació** de **FOR** per evitar un **dany crític**, si es falla, el **PJ** resta fora de combat i si no rep tractament, morirà.

Tenir la **FOR** a *zero* significa la **mort;** tenir la **DES** a *zero* significa paràlisi; tenir la **VOL** *zero* vol dir que està delirant.

